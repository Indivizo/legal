# Általános Szerződési Feltételek

Hatályos 2017. május 29-től.

- [1. Bevezető, általános rendelkezések](#bevezeto)
- [2. A szolgáltatás bemutatása](#szolgaltatas-bemutatasa)
- [3. Megrendelés](#megrendeles)
- [4. Hozzáférés a szolgáltatáshoz](#hozzaferes)
- [5. Szolgáltatási csomagok](#szolgaltatasi-csomagok)
- [6. Szolgáltatási díj](#szolgaltatasi-dij)
- [7. Fizetési feltételek](#fizetesi-feltetelek)
- [8. Szolgáltató jogai és kötelezettségei](#szolgaltato-jogai-kotelezettsegei)
- [9. Megrendelő jogai és kötelezettségei](#megrendelo-jogai-kotelezettsegei)
- [10. Vis maior, rendeltetésszerű használat, felelősség](#vis-maior-rendeltetesszeru-hasznalat-felelosseg)
- [11. Titokvédelem és szellemi alkotások](#titokvedelem-es-szellemi-alkotasok)
- [12. Hatály, módosulás, megszűnés](#hataly-modosulas-megszunes)
- [13. Egyéb feltételek](#egyeb-feltetelek)

## <a name="bevezeto"></a> 1. Bevezető, általános rendelkezések

**1.1.** A jelen Általános Szerződési Feltételek (a továbbiakban: ÁSZF, vagy Általános Szerződési Feltételek) tartalmazzák az Indivizo Kft. (székhely: 1123 Budapest, Alkotás u. 17-19., Cg.: 01-09-177435, a továbbiakban: Szolgáltató) által üzemeltetett [https://app.indivizo.com](https://app.indivizo.com) webcím alatt elérhető alkalmazás (a továbbiakban: Alkalmazás), valamint a [www.indivizo.com](http://www.indivizo.com) ill. [www.indivizo.hu](http://www.indivizo.hu) webcímek alatt elérhető weboldalon (a továbbiakban: Weboldal) az ÁSZF szerint nyújtható szolgáltatások (a szolgáltatások összessége a továbbiakban: Szolgáltatás) nyújtására és igénybevételére vonatkozó jogokat és kötelezettségeket.

Az ÁSZF elérhető a Szolgáltató honlapján:
[www.indivizo.hu/altalanos-szerzodesi-feltetelek](http://www.indivizo.hu/altalanos-szerzodesi-feltetelek), továbbá kérésre az ügyfélszolgálat elektronikus úton, papíron vagy adathordozón elküldi.

**1.2.** A Szolgáltatásokat a Szolgáltató az ÁSZF-ben meghatározottak szerint az online megrendelést követően nyújtja. A Szolgáltatás online megrendelésének visszaigazolása szerződéskötésnek minősül. A jelen ÁSZF, a hatálya alá tartozóan megkötött valamennyi szerződésére irányadó.

**1.3.** A Szolgáltatás megrendelője a továbbiakban: Megrendelő (továbbiakban Szolgáltató és Megrendelő együttes megnevezése: Felek). A Szolgáltató a Megrendelő által igénybe venni kívánt Szolgáltatások szerződésszerű biztosítására, míg a Megrendelő az ÁSZF feltételeinek maradéktalan megtartása mellett, az adott szolgáltatásra vonatkozó, megrendelés szerinti díj megfizetésére vállal kötelezettséget. A Megrendelő vállalja, hogy a Szolgáltatás nyújtásával kapcsolatban megtesz minden olyan, az érdekkörébe tartozó cselekményt, illetve megad minden olyan információt, amely a Szolgáltatás nyújtásához szükséges. A Szolgáltató a Szolgáltatásához kapcsolódó egyes szolgáltatási elemeket az Alkalmazás funkcionalitásain keresztül nyújtja.

A szerződések megkötésével a Megrendelő részéről a jelen ÁSZF tartalma (ide értve az ÁSZF-ben hivatkozott dokumentumokat is) megismertnek és elfogadottnak minősül, és irányadó a Felek kötelmére.

Jelen ÁSZF a Felek között létrejövő kötelmekre külön, és kifejezetten erre irányuló kikötés hiányában is minden esetben irányadó.

**1.4.** A Megrendelő tudomásul veszi, hogy a megrendelés csak abban az esetben minősül a Szolgáltató által elfogadottnak, ha a megrendelést a Szolgáltató visszaigazolja. Amennyiben a megrendeléssel összefüggésben több visszaigazolás történik, úgy az érintett szolgáltatás tekintetében a Szolgáltató utolsó visszaigazolása irányadó. A visszaigazolásra nem került megrendelésekért a Szolgáltató nem felel.

## <a name="szolgaltatas-bemutatasa"></a> 2. A szolgáltatás bemutatása

**2.1.** Szolgáltató az általa üzemeltetett Alkalmazáson keresztül elérhető Szolgáltatást Software as a Service (SaaS) modellben különböző csomagokban értékesíti ügyfelei részére. A Szolgáltatás menedzselt informatikai alkalmazás biztosítását jelenti, így az alkalmazás napi működtetését, üzemeltetését, felügyeletét a Szolgáltató végzi, ezért szerződéses felelősséget vállal; az Alkalmazás szerver oldali infrastruktúrája, az Alkalmazás licenszek a Szolgáltató eszközei közt vannak nyilvántartva. A Szolgáltató a jelen szerződés rendelkezései szerint a Szolgáltatás nyújtás alkalmával biztosítja a Megrendelő számára a szerzői jogilag védett Indivizo szoftver használatának jogát, Megrendelő pedig kötelezettséget vállal a Szolgáltatás jelen ÁSZF és az Adatkezelési irányelvek rendelkezéseinek megfelelő felhasználására. Megrendelő a megrendelés visszaigazolását követően felhasználónévvel és jelszóval elérhető hozzáférési jogosultságot szerez a Szolgáltatáshoz. A Szolgáltató a szerződés keretében nem biztosít kizárólagos jogot Megrendelő részére, a Megrendelő által át nem ruházható módon, kizárólag a Megrendelő belső tevékenységének elősegítése érdekében történő használati (hozzáférési) jogokat ad Megrendelő részére.

**2.2.** A Szolgáltatás elérése Megrendelők és Jelentkezők részére

**2.2.1.** A Megrendelő a Szolgáltatónak megadott felhasználónév és a rendszer által generált jelszó segítségével éri el a Szolgáltatást. A további felhasználókat a Megrendelő adhatja hozzá a rendszerhez.

Az Alkalmazás segítségével Megrendelő kiválasztási, keresési folyamatokat kezelhet állások, pozíciók betöltésének céljából. Online jelentkezési űrlap, vagy direkt meghívás (mass invite) segítségével fogadhat jelentkezéseket olyan személyektől, akik érdeklődnek a meghirdetett pozíció betöltését illetően, és arra jelentkeznek, pályázási szándékukat kifejezve (továbbiakban Jelentkező, ill. Jelentkezők vagy Jelölt ill. Jelöltek).

Megrendelőnek a Szolgáltatás révén lehetősége van:

* Egyedi kiválasztási folyamatok kialakítására;
* Előre rögzített interjútervek létrehozására a beépített kompetencia alapú kérdésbank vagy egyedi kérdések alkalmazásával;
* Online jelentkezések fogadására Jelentkezőktől a kiválasztáshoz szolgáltatott jelentkezési űrlap segítségével vagy direkt videointerjú meghívás formájában;
* Jelentkezők adatlapjának, azon esetlegesen csatolt önéletrajzainak, egyéb dokumentumjainak megtekintésére;
* Különböző előszűrési lépcsők alkalmazásával (online form, videointerjú, serious games, továbbá egyedi kiválasztási lépcsők) hozzáadásával a jelentkezők szűrésére;
* Csapatmunkában jelentkezők értékelésére, szavazásra; kommentek elhelyezésére, “jelölők” használatára;
* Aszinkron videointerjúk megtekintésére és értékelésére;
* Serious games alapú kompetencia profil eredményeinek megtekintésére és értékelésére;
* Egyedi kiválasztási lépcsők esetén az adott lépcsőben a jelöltek információinak rögzítésére,
* Jelöltek tájékoztatására (részben) automatizált kommunikáció segítségével;
* Shortlist létrehozására Jelöltekből;
* Jelöltek bemutatására egyedi megosztás formájában,
* Saját korábbi jelentkezők adatainak elérésére,
* User profilok szerkesztésére,
* Kiválasztási csapatok összeállítására,
* Jogosultságok kezelésére.

A Szolgáltatás - a megrendelt csomagtól függően - eltérő funkcionalitással és volumen korláttal rendelkezhet az egyes funkciók elérésére vonatkozóan. Az csomagok, valamint azokba foglalt szolgáltatások, azok árazása elérhető a Szolgáltató honlapján: [www.indivizo.hu/arak](http://www.indivizo.hu/arak).

**2.2.2.** A Jelentkezők az Alkalmazást regisztrációt követően érik el. A regisztrációt követően feltölthetik álláspályázatukat az online jelentkezési űrlap segítségével, továbbá gamifikált kompetenciafelmérésben és videointerjún vehetnek részt. Jelentkezők további álláspályázataikat a regisztráció során megadott email cím és jelszó beírását követően egyszerűbben érhetik el.

**2.3.** Üzemeltetés, support tevékenység

Szolgáltató üzemeltetést biztosít (továbbiakban: Üzemeltetési Szolgáltatás) annak érdekében, hogy a Megrendelő munkatársai, felhasználói illetve a Jelentkezők segítséget kaphassanak a Szolgáltatás során felmerülő problémáik megoldásához, ill. felmerülő kérdéseik megválaszolásában.

A Szolgáltató képviselői a hét minden napján 0-24 óráig elérhetőek a support@indivizo.com email címre küldött emailben és telefonon is.

**2.4.** A Szolgáltató az Üzemeltetési Szolgáltatás részeként emailben történő segítségnyújtást, supportot biztosít a Megrendelő munkatársai, felhasználói ill. a Jelentkezők részére. A Szolgáltató munkatársai a jelen ÁSZF 2.3-as pontjában leírtaknak megfelelően érkezett megkeresés alapján segítséget nyújtanak és tanácsot adnak a felhasználóknak, a jelentkezőknek illetve a Megrendelő érdekében eljáró képviselőjének illetve megbízottjának a Szolgáltatással kapcsolatban felmerülő problémák, kérdések diagnosztizálásában és megoldásában.

**2.5.** Hibajavítás: Szolgáltató az Üzemeltetési Szolgáltatás részeként hibajavítási szolgáltatást nyújt a Szolgáltatás a lentiekben meghatározott minőségi célértékek figyelembevételével.

**2.5.1.** Szolgáltató a jelen ÁSZF 2.3-as pontjában leírtaknak megfelelően a hét minden napján 0-24 órában vállalja a Megrendelőtől a Szolgáltatás üzemeltetésével kapcsolatos hibabejelentések fogadását. A Megrendelő által történő megkeresésekre a Szolgáltató lehetőség szerint haladéktalanul, de legfeljebb egy munkanapon belül köteles a hiba javítását megkezdeni.

A hiba bejelentésekor a Megrendelőnek legalább az alábbi információkat kell a Szolgáltató rendelkezésére bocsátania:

* A használt és hibásnak ítélt Szolgáltatás funkciójának megnevezését
* Az operációs rendszert és böngészőt, amelyen a Szolgáltatást használják
* A hiba pontos és világos leírását, amennyiben lehetséges a hibát alátámasztó dokumentumokat (képernyőfotók, hibaüzenetek stb.), annak leírását, hogy mely munkafolyamat során észlelték a hibát.

Szolgáltató – saját döntési kompetenciájában – előírhatja a hibabejelentéskor az általa készített űrlap alkalmazását.

**2.5.2.** Megrendelő köteles minden, kellőképpen dokumentált szolgáltatói kérdésre, konzultációs igényre válaszolni a jelen ÁSZF 2.5.1. pontjában meghatározott értesítési és válaszadási szabályoknak megfelelően válaszolni, a felvetett probléma megoldásában közreműködni. A Megrendelőt terheli annak felelőssége, hogy a hibabejelentést a Szolgáltató részére eljuttassa. A Megrendelőnek minden esetben meg kell győződnie arról, hogy a hibabejelentést fogadta-e a Szolgáltató. Szolgáltató köteles a Megrendelő által észlelt, írásban bejelentett hibát rögzíteni, a rögzítés tényét Megrendelő tudomására hozni. Szolgáltató a szerződés hatálya alatt köteles jelen ÁSZF 2.2. pontjában rögzített funkcionalitás terjedelmén belüli beállítási hibákat külön ellenszolgáltatás nélkül kijavítani.

**2.6.** A Szolgáltatás frissítései, új verziói illetve új kiadásai esetén Szolgáltató nem köteles biztosítani a korábbi verziókhoz való hozzáférést.

**2.7.** A Megrendelő nem jogosult igénybe venni az Üzemeltetési Szolgáltatást

* amennyiben Megrendelő megszegi az ÁSZF-ben foglalt kötelezettségeit,
* a jelen ÁSZF 2.11. pontjában rögzített linken elérhető Technikai Követelményekben foglaltak elmaradása miatt bekövetkezett hibák esetén,
* a Megrendelőnél használatban lévő tűzfalak vagy egyéb internetes kommunikációt blokkoló megoldásokból fakadó kimaradások, és ebből fakadóan a szolgáltatás elérhetetlenségének esetén,
* az internetszolgáltató hibájából történő elérhetetlenség, ill. lassú működés esetén,
* olyan hibák esetén, amelyek Szolgáltató véleménye szerint nem hozhatók összefüggésbe a Szolgáltatással, vagy amelyek egyértelműen harmadik fél szoftverével vagy hardverével hozhatók összefüggésbe.

Amennyiben a Megrendelő a jelen pont értelmében nem jogosult az Üzemeltetési Szolgáltatás igénybevételére, azonban arra mégis igényt tart, Szolgáltató saját döntése alapján határozhat úgy, hogy külön díjazás fejében nyújtja ezt a szolgáltatást Megrendelőnek.

**2.8.** A support tevékenység során a Szolgáltató kötelezettségei

A szolgáltatás nyújtása közben keletkező, vagy tudomására jutó információkat a Szolgáltató köteles bizalmasan kezelni. A Szolgáltató vállalja, hogy ezen információkat nem tárolja, azokból mentést saját hálózatán csak és kizárólag a Megrendelő kérése alapján, annak beleegyezésével végez, harmadik fél részére azokat sem részben, sem egészben nem továbbítja.

**2.9.** A support tevékenység és a szavatosság korlátai

A jelen szerződés keretében vállalt Üzemeltetési Szolgáltatás és a szavatosság nem terjed ki

* a Szolgáltatáshoz kapcsolódó Megrendelői oldali operációs rendszer környezet és egyéb szoftverek karbantartására illetve hibaelhárítására, a Megrendelő illetve harmadik fél által szállított vagy megvalósított szoftverre, interfészekre, hardver elemekre, hálózati környezetre,
* a Megrendelői oldalon történt illetéktelen beavatkozásból, lopásból, külső erőszakos rongálásból, a berendezések nem rendeltetésszerű használatából adódó szoftveres károk, adatbázis sérülések helyreállítására;
* a Szolgáltatás felhasználóinak szakszerűtlen szoftverhasználatából eredő hibákra,
* a jelen ÁSZF 2.11. pontjában rögzített linken elérhető Technikai Követelményekben foglaltak elmaradása miatt bekövetkezett hibák javítására;
* a Megrendelőnél használatban lévő tűzfalak vagy egyéb internetes kommunikációt blokkoló megoldásokból fakadó kimaradások, és ebből fakadóan a szolgáltatás elérhetetlenségére,
* az internetszolgáltató hibájából történő elérhetetlenségéből, ill. lassú működéséből adódó hibák javítására;
* a Megrendelő hibájából, a Szolgáltatónak nem felróható módon bekövetkező vírus okozta hibák javítására;
* az elemi csapásokból származó károk helyreállítására.

**2.10.** A Szolgáltató által biztosított szavatosság érvényét veszti, ha:

* a hiba a Megrendelő illetve harmadik fél javítási, módosítási, szándékos károkozási kísérletének az eredménye;
* a hiba nem a Szolgáltató által supportált, beállított Szolgáltatás meghibásodásából ered.

**2.11.** A Szolgáltatás működéséhez szükséges technikai követelmények

A Szolgáltatás működéséhez szükséges technikai követelmények (továbbiakban Technikai Követelmények) elérhetők a Szolgáltató honlapján: [www.indivizo.hu/technikai-kovetelmenyek](http://www.indivizo.hu/technikai-kovetelmenyek).

**2.12.** A Szolgáltatás működése során kezelt adatokra vonatkozó adatvédelmi irányelvek

A Szolgáltatás működése során kezelt adatokra vonatkozó adatvédelmi irányelvek (továbbiakban Adatvédelmi irányelvek) elérhetők a Szolgáltató honlapján: [www.indivizo.hu/adatvedelmi-iranyelvek](http://www.indivizo.hu/adatvedelmi-iranyelvek).

## <a name="megrendeles"></a> 3. Megrendelés

**3.1.** A kapcsolatfelvétel és a Megrendelő igényeinek bejelentése történhet

* az <info@indivizo.com> címre megküldött email útján;
* ill. a Weboldalon közzétett űrlap kitöltésével.

**3.1.1** Email útján történő igénybejelentés

A Megrendelő a Szolgáltatások igénybevételére vonatkozó igényeit email útján is eljuttathatja a Szolgáltatóhoz az info@indivizo.com, vagy egyéb, a Weboldalon közzétett emailcímre történő megküldéssel (a továbbiakban a Megrendelő Szolgáltatással kapcsolatos email üzeneteinek a küldése esetén, ezen email címekre történő küldés értendő). Az email üzenetben a Megrendelő megfogalmazza a szolgáltatás igénybevételére vonatkozó igényeit és az igényelt szolgáltatáscsomagot. Az emailnek tartalmaznia kell a megrendeléshez szükséges adatokat, így legalább az alábbiakat:

* a Megrendelő elnevezése, székhelye, adószáma, bankszámlaszáma, számlázási címe, képviseletre jogosult személy neve, kapcsolattartó személy neve és elérhetősége;
* a megrendelni kívánt szolgáltatáscsomag megjelölése;
* azon személy (a továbbiakban: Admin account) nevének és emailcímének megjelölése, aki a Megrendelő nevében, a Megrendelő további felhasználói részére hozzáférést állíthat be az Alkalmazáson keresztül.

**3.1.2** Weboldalon űrlap kitöltésével történő igénybejelentés

A Megrendelő a Szolgáltatások igénybevételére vonatkozó igényeit a Weboldalon közzétett űrlap kitöltésével is eljuttathatja Szolgáltató részére. Ez esetben az online űrlap kitöltését és kötelező adatok (Megrendelő elnevezése, székhelye, adószáma, kapcsolattartó személy neve és elérhetősége, cégméretre vonatkozó adatok) megadását követően jön létre a Megrendelő hozzáférése. Az online felületen történő megrendelés az online felületen a visszaigazoló ablak, valamint a visszaigazoló email információ alapján hatályosul.

A Free csomagból a fizetős csomagokra történő upgrade esetén az online felületen a bankkártya adatok megadását követően vagy email útján történő szerződésmódosítást követően módosul Megrendelő hozzáférése. A csomagváltás az online felületen a visszaigazoló ablak, valamint a visszaigazoló email információ vagy a szerződésmódosítás alapján hatályosul.

**3.2.1** A Megrendelő szavatolja, hogy minden esetben kizárólag a valóságnak megfelelő, illetve hiteles adatokat ad meg a megrendeléssel, illetve a szerződéssel összefüggésben. A Megrendelő a megrendelési folyamat során, így különösen az általa történő jóváhagyások megtétele előtt, köteles az adatainak és a megrendelése tartalmának ellenőrzésére.

## <a name="hozzaferes"></a> 4. Hozzáférés a szolgáltatáshoz

**4.1.** Adminisztrátor hozzáadása a rendszerhez

A Megrendelő a megrendelés feldolgozását követően hozzáférést kap saját felhasználói fiókjához, amelyen Szolgáltató által kiküldött regisztrációs emailben foglaltak szerint az előre generált jelszó és az általa megadott email cím beírásával eléri a Szolgáltatást.

A Szolgáltató a Megrendelő biztonsága érdekében javasolja, hogy a Megrendelő a későbbiekben is rendszeresen módosítsa a használt jelszavakat. Email cím változás esetén Megrendelő az Alkalmazáson belül tudja a szükséges módosításokat végrehajtani. Megrendelő tudomásul veszi, hogy a felhasználói fiók alatt elérhető összes információ (kiválasztások adatai, jelöltadatok) hozzáférhetővé válnak a megrendelés során megadott emailcímet használó jogosult számára, ezért az adminisztrátor személyét erre figyelemmel szükséges meghatározni.

**4.2.** Felhasználók hozzáadása a rendszerhez

A Megrendelő adminisztrátor jogosultsággal rendelkező felhasználója az *Administration* menüpont alatt további felhasználókat adhat hozzá a rendszerhez. További felhasználó hozzáadásához név és érvényes email cím megadása szükséges. A rendszerben megadott email címek pontatlanságából adódó hozzáférési problémákért Szolgáltató felelősséget nem vállal.

A Megrendelő szavatolja, hogy a rendszerben létrehozott felhasználói fiókok vele közvetlen jogviszonyban álló személyek számára készültek (munkavállalók, vagy egyéb, munkavégzésre irányuló jogviszonyban álló természetes személyek, ill. alvállalkozói jogviszonyban álló személyek), akiket email címük megadása előtt tájékoztatott ezen adattovábbítás céljáról és ehhez a hozzájárulásukat beszerezte, továbbá megismertette velük a Szolgáltatás igénybevételének feltételeit.

A Megrendelő és felhasználói kötelesek a hozzáférési jogosultságot (és az ahhoz kapcsolódó belépési adatokat) rendeltetésszerűen és célhoz kötötten használni, a hozzáférést illetéktelen harmadik személyek nem biztosíthatja, engedheti át, illetve nem teheti hozzáférhetővé.

A Megrendelő felelős valamennyi felhasználójának az Alkalmazással, illetve a Megrendelő és a Szolgáltató közötti jogviszonnyal összefüggő tevékenységéért.

Megrendelő a létrehozott admin jogosultsággal rendelkező felhasználók közül egy pénzügyi kapcsolattartót köteles kijelölni. A jelen pontban foglaltak be nem tartásából eredő kárért, illetve bármilyen egyéb jogkövetkezményért kizárólag a Megrendelő a felelős.

## <a name="szolgaltatasi-csomagok"></a> 5. Szolgáltatási csomagok

**5.1.** A Szolgáltató által kínált szolgáltatási csomagok a Szolgáltató Weboldalán az alábbi webcímen érhetőek el: [www.indivizo.hu/arak](http://www.indivizo.hu/arak). Szolgáltató az egyes csomagok funkcióira és tartalmára vonatkozó változtatásokat azok életbe léptetése előtt 30 naptári nappal közzéteszi a Weboldalon.

**5.1.1.** A standard szolgáltatási csomagoktól eltérő egyedi, Custom csomagokra vonatkozó felhasználási feltételeket, azok árazását és számlázási kondícióit egyedi kereskedelmi megállapodás rögzíti.

**5.2.** A szolgáltatási csomagok közötti váltás feltételei

Csomagváltás történhet

* Megrendelő e-mailben történő igénybejelentése;
* online módon, az Alkalmazásban történő automatikus csomagváltás révén.

**5.2.1.** Csomagváltás emailben történő igénybejelentése

Megrendelő a jelen ÁSZF 2.3. pontjában meghatározottak szerint emailben jelezheti Szolgáltató felé szolgáltatási csomag váltási igényét. A Megrendelő által emailen küldött megkeresésekre a Szolgáltató lehetőség szerint haladéktalanul, de legfeljebb 1 munkanapon belül köteles reagálni. Az igények feldolgozását követően Szolgáltató emailben igazolja vissza Megrendelő felé a csomagváltás tényét, és aktiválja az új csomagot.

**5.2.2.** Csomagváltás online módon

Megrendelő az Alkalmazás segítségével bármikor megváltoztathatja aktuális csomagját. A csomagváltás az Alkalmazás online felületén és emailben történő visszaigazolást követően rögzítettnek és visszaigazoltnak minősül.

## <a name="szolgaltatasi-dij"></a> 6. Szolgáltatási díj

**6.1.** Megrendelő a Szolgáltatás nyújtásáért - a Free Csomag kivételével - a jelen ÁSZF 5.1 pontjában rögzített helyen meghirdetett és a megrendelést vagy csomagváltást követően visszaigazolt díj (a továbbiakban Szolgáltatási Díj) fizetésére kötelezett. A Szolgáltatási Díj - amennyiben csomagváltásra nem kerül sor - szolgáltatási ciklusonként fizetendő. A szolgáltatási ciklusok 30 naposak, az első szolgáltatási ciklus kezdete a megrendelés visszaigazolásának napja. Csomagváltás esetén az aktuális szolgáltatási ciklus végén az aktuális csomag Szolgáltatási Díjának a csomagváltás időpontjáig kalkulált időarányos része, valamint az új csomag Szolgáltatási Díjának szolgáltatási ciklus végének időpontjáig kalkulált időarányos részének összege kerül kiszámlázásra.

Megrendelő tudomásul veszi, hogy a Szolgáltatási Díjat akkor is köteles teljes egészében megfizetni a Szolgáltató részére, amennyiben a megrendelt szolgáltatást a Megrendelő saját érdekkörében felmerült okból nem veszi igénybe. Megrendelő köteles a mindenkori Szolgáltatási Díj megfizetésére abban az esetben is, ha a szolgáltatási csomagváltás következtében a kibővült szolgáltatásokat a saját érdekkörében felmerült okból nem veszi igénybe.

**6.2.** A Megrendelő a csomag típusától függően eltérő számú kiválasztást indíthat egy 30 napos Szolgáltatási Ciklusban. A Free Csomagban a kiválasztások és videointerjúk száma korlátozott, egyéb csomagok esetén választott csomagban korlátozott számú kiválasztás, de adott kiválasztáson belül korlátlan számú videointerjú érhető el a Megrendelő számára.

**6.3.** A választott csomag Szolgáltatási Díja tartalmazza a szoftver folyamatos üzemeltetését jelen ÁSZF-ben foglaltak szerint, továbbá magában foglalja a rendszeres adatmentés elkészítését, és a kiszolgálótól független helyen történő tárolását, korlátlan számú belépést a rendszerbe, garantált ügyfélszolgálati segítséget és technikai segítségnyújtást a jelen ÁSZF-ben foglaltak szerint, továbbá a folyamatos fejlesztéseket.

Az éves átlagos rendelkezésre állás 99,9%. (A rendelkezésre állás az az érték, amely megadja a szolgáltatás igénybevételének tényleges és szolgáltató által garantált lehetőségét egy adott évben.) Az éves rendelkezésre állás kiszámítása az alábbi:

*ÉR = (1- Küi/Tüi) * 100(%)*, ahol

* ÉR: Éves rendelkezésre állás
* Küi: kiesett üzemidő percben kifejezve, mely alatt a szolgáltatás nem vehető igénybe
* Tüi: teljes üzemidő percben kifejezve, mely alatt a szolgáltatás maximálisan igénybe vehető egy évben

Az éves rendelkezésre állásnak nem képezik részét a hétvégi és ünnepnapok, az előre betervezett és bejelentett karbantartások, valamint

* a jelen ÁSZF 2.11. pontjában rögzített linken elérhető Technikai Követelményekben foglaltak elmaradása miatt bekövetkezett kimaradások;
* az internetszolgáltató hibájából történő elérhetetlenség,
* a Megrendelőnél használatban lévő tűzfalak vagy egyéb internetes kommunikációt blokkoló megoldásokból fakadó kimaradások, és ebből fakadóan a szolgáltatás elérhetetlensége;
* olyan hibákból adódó elérhetetlenség, amelyek Szolgáltató véleménye szerint nem hozhatók összefüggésbe a Szolgáltatással, vagy amelyek egyértelműen harmadik fél szoftverével vagy hardverével hozhatók összefüggésbe.

**6.4.** A Szolgáltatási Díj a Szolgáltatónak az ÁSZF-ben meghatározott feladatok ellátásával kapcsolatban felmerült minden költségét, kiadását magában foglalja, további követelés a feladatok ellátásával összefüggésben nem érvényesíthető.

## <a name="fizetesi-feltetelek"></a> 7. Fizetési feltételek

**7.1.** A Szolgáltató az igénybe vett szolgáltatásokról a mindenkori szolgáltatási csomagárak alapján 30 napos szolgáltatási ciklusonként állít ki számlát. Az első számla kiállítására a Szolgáltatás megkezdésével egyidejűleg, legkésőbb 10 napon belül kerül sor elektronikus számla formájában. A számlák fizetési határideje a kiállítástól számított 8 naptári nap. A szolgáltatási csomagárak változásáról a Szolgáltató azok hatályba lépése előtt 30 nappal tájékoztatja a Megrendelőket.

**7.2.** A fizetés teljesítésének időpontja a számla ellenértékének jóváírása a számlán megadott bankszámlaszámon. Bármely számlával kapcsolatos kifogás csak a vitatott tételt érinti, a többi tétel, valamint a számla esedékességén nem változtat. A kizárólag számlával kapcsolatos kérdéseket, kifogásokat, annak kézhezvételétől számított 8 naptári napon belül írásban kell közölni.

**7.3.** Késedelmes fizetés esetén a Megrendelő a Polgári Törvénykönyvben a vállalkozások közötti szerződésekre meghatározott mértékű késedelmi kamatot köteles fizetni.

**7.4.** Amennyiben a Megrendelőnek a Szolgáltatóval szemben ki nem egyenlített tartozása van, a Szolgáltató 10 naptári napos késedelmet követően email útján fizetési felszólítást küld Megrendelőnek, melyben tájékoztathatja Megrendelőt, hogy amennyiben fizetési kötelezettségének 10 naptári napon belül nem tesz eleget, úgy Szolgáltató jogosult a Szolgáltatás jelen ÁSZF 8.14. pontja szerinti korlátozására. A Szolgáltató a fizetési felszólításban meghatározott határidő eredménytelen elteltét követően a Szolgáltatást a jelen ÁSZF 8.12. pontja szerint Free csomagra módosítja Megrendelő hozzáférését és jogosult a szerződést jelen ÁSZF 12. pontjában körülírtak szerint azonnali hatállyal felmondani.

## <a name="szolgaltato-jogai-kotelezettsegei"></a> 8. Szolgáltató jogai és kötelezettségei

**8.1.** Szolgáltató kijelenti, hogy rendelkezik a jelen ÁSZF-ben meghatározott tevékenysége folytatásához szükséges szakértelemmel, továbbá mindazon szakmai tapasztalattal és gyakorlattal, amely e tevékenység ellátásához szükséges.

**8.2.** Szolgáltató kijelenti, hogy a Szolgáltatás nyújtásához szükséges – a jogszabályok által megkívánt – valamennyi hatósági engedéllyel rendelkezik.

**8.3.** Szolgáltató a Megrendelés beérkezését követő 10 naptári napon belül köteles a Szolgáltatás nyújtását az ott megjelölt tartalommal megkezdeni.

**8.4.** Szolgáltató vállalja, hogy a jelen ÁSZF-ben meghatározott feladatok elvégzéséhez szükséges személyi feltételeket és eszközöket saját költségén biztosítja.

**8.5.** A Szolgáltató a Szolgáltatás nyújtásába a Megrendelő előzetes tájékoztatása nélkül is jogosult alvállalkozót bevonni, akinek munkájáért teljes felelősséggel tartozik. A Szolgáltató köteles biztosítani, hogy a bevonni kívánt alvállalkozók az Adatvédelmi irányelveket, ill. jelen ÁSZF 11. pontjában leírtakat betartsák.

**8.6.** A Szolgáltató vállalja, hogy az általa biztosított Alkalmazást megfelelő jogosultsági rendszerrel látja el. Jogosultság kezelés terén a Szolgáltató köteles:

* biztosítani, hogy az egyes felhasználói fiókok használatakor a Szolgáltatást igénybevevő egyes jogi személyek csakis és kizárólag a saját adataikhoz férjenek hozzá;
* biztosítani, hogy a felhasználók egyedi azonosítókon keresztül férjenek hozzá az Alkalmazáshoz;
* biztosítani a jelszavak felhasználó általi változtatásának lehetőségét;
* biztosítani, hogy az alkalmazások a jelszavakat csak titkosítva tárolják.

**8.7.** A Szolgáltatáshoz kapcsolódó információbiztonság megvalósításához a Szolgáltató vállalja:

* megfelelő adatbiztonsági rendszer kialakítását és annak folyamatos, szabályozások szerinti működésének biztosítását az Adatkezelési irányelvekben leírtak szerint;
* a személyzet megfelelő kiválasztását, a hozzáférések megfelelő elkülönítését és korlátozását;
* a használt eszközök biztonsági szempontú megfelelőségének biztosítását;
* a biztonsági incidensek kivizsgálását, a tapasztalatoknak megfelelően a szabályozások szükség szerinti módosítását.

**8.8.** A Felek rögzítik, hogy a Szolgáltató az általa jelen Általános Szerződési Feltételek értelmében teljesítendő feladatok ellátása során tevékenységét az információs önrendelkezési jogról és az információszabadságról szóló 2011. évi CXII. törvény rendelkezéseivel összhangban végzi.

**8.9.** A Szolgáltatás során személyes adatok rögzítésére akkor kerülhet sor, ha az érintett személyek személyes adataiknak Szolgáltató és Megrendelő általi kezeléséhez hozzájárultak.

**8.10.** Szolgáltató technikai és szervezési intézkedésekkel, biztonsági eljárási szabályok kialakításával gondoskodik az adatok biztonságáról, az adat- és titokvédelmi szabályok érvényre juttatásáról.

**8.11.** A Szolgáltató az adatokat a legkorszerűbb hardver- és szoftvertámogatás mellett különösen védi a jogosulatlan hozzáféréstől, megváltoztatástól, továbbítástól, nyilvánosságra hozataltól.

**8.12.** A Szolgáltató által kezelt adatokat kizárólag Szolgáltatónak és a Megrendelőnek a Szolgáltatás céljainak megvalósításában résztvevő munkavállalói és alvállalkozói ismerhetik meg, akiket munkaszerződésük és a foglalkoztatásukra vonatkozó jogszabályi rendelkezések alapján valamennyi általuk megismert adat tekintetében titoktartási kötelezettség terhel, valamint a jelen ÁSZF 11. pontjában leírtak betartására kötelesek.

Szolgáltató jogosult – nem rendeltetésszerű használat (beleértve a jelen ÁSZF-ben foglaltak megszegését, vagy bármely olyan cselekményt, ami a Szolgáltató jó hírnevét, társadalmi, üzleti megítélését sértheti), illetve 20 napot meghaladó fizetési késedelem esetén - Megrendelő hozzáférését inaktiválni vagy Free csomagra módosítani.

**8.13.** Megrendelő tudomásul veszi, hogy a saját maga által szerkesztett és feltöltött adatokért Szolgáltató semmilyen kötelezettséget illetve felelősséget nem vállal.

**8.14.** A szolgáltatás igénybevételének korlátozása

A Szolgáltató a Megrendelő egyidejű értesítésével a következő esetekben jogosult a Szolgáltatás korlátozására:

* a Megrendelő akadályozza vagy veszélyezteti a Szolgáltatás rendeltetésszerű működését;
* a Szolgáltatást igénybe vevő Megrendelő a Szolgáltatást a szolgáltató hozzájárulása nélkül harmadik személy részére továbbértékesíti;
* a Megrendelőnek a díjtartozásról szóló felszólításban megjelölt - de legalább 20 napos - határidő elteltét követően is esedékes díjtartozása van;
* a Szolgáltató rendelkezésére álló adatok, információk alapján valószínűsíthető, hogy a Megrendelő a szerződés megkötése vagy Szolgáltatás igénybevétele céljából a Szolgáltatót lényeges körülmény, így különösen a céges vagy személyes adatok vonatkozásában megtévesztette.

Szolgáltató a Szolgáltatás korlátozásának idejére a Szolgáltatási Díjra jogosult.

Ha a korlátozásra okot adó körülmények megszűnnek, Szolgáltató haladéktalanul, de legkésőbb 2 munkanapon belül köteles a Szolgáltatás korlátozását feloldani.

## <a name="megrendelo-jogai-kotelezettsegei"></a> 9. Megrendelő jogai és kötelezettségei

**9.1.** Megrendelő köteles a jelen ÁSZF rendelkezéseit betartani, továbbá köteles minden olyan cselekménytől vagy mulasztástól tartózkodni, amely többek között a Szolgáltató jó hírnevét, társadalmi, üzleti megítélését sértheti. A Megrendelő köteles a Szolgáltatás rendeltetésszerű használatára, azaz a Szolgáltatást kizárólag jogszerű módon és célokra, jelen szerződés és a vonatkozó jogszabályi rendelkezések betartásával használhatja.

**9.2.** Az információbiztonság elérése érdekében a Megrendelő köteles:

* biztosítani a hozzáféréshez kapott azonosítók, jelszavak, eljárások megfelelő kezelését;
* a Szolgáltató felé a biztonsági incidenseket az elérhető legrövidebb időn belül jelezni;
* a Szolgáltatóval együttműködni a biztonsági incidensek nyomozása során.

**9.3.** A Szolgáltatás során személyes adatok rögzítésére csak akkor kerülhet sor, ha az érintett személyek személyes adataiknak a Megrendelő és a Szolgáltató általi kezeléséhez hozzájárultak. Megrendelő csak olyan listára küldhet tömeges emailt (pl.: videointerjú felkérésre vonatkozó linket), amely lista tagjai kifejezetten Megrendelőnek és kifejezetten az adott tartalom küldésére adtak hozzájárulást. A Megrendelő által kiküldött meghívók esetén Megrendelő szavatolja, hogy az általa kezelt jelöltadatok (név, email cím, egyéb) jogszerűen kerültek a Megrendelő birtokába és azokat jogszerűen, a Jelöltek hozzájáruló nyilatkozatának birtokában kezeli, továbbá Megrendelő felelőssége és feladata a Jelöltek tájékoztatása arról, hogy a Szolgáltató adatfeldolgozói minőségben van jelen a folyamatban.

**9.4.** A Szolgáltatás igénybevétele során keletkező adatok (pl. önéletrajzok, videointerjú file-ok, értékelések) kizárólagos jogosultja a Megrendelő. Ez alól kivétel a Free csomag igénybevétele, ahol a Szolgáltatás igénybevétele során keletkező minden adat vonatkozásában adatkezelő a Szolgáltató és a Jelöltek hozzájárulásával jogosult a Jelölteket saját marketing célokból is megkeresni és ezen megkeresésekhez a Szolgáltatás igénybevétele során keletkező adatokat felhasználni.

Az Adatvédelmi irányelvek szabályozzák a keletkező adatok Szolgáltató általi kezelését illetve feldolgozását (tárolását, átadását).

**9.5.** A Szolgáltató felhívja Megrendelő figyelmét arra, hogy a birtokába kerülő önéletrajzok, videófájlok és egyéb dokumentumok személyes adatokat tartalmaznak. A Megrendelő kijelenti és szavatolja, hogy a Szolgáltató által a jelen ÁSZF alapján hozzáférhetővé tett személyes adatokat összhangban az információs önrendelkezési jogról és az információszabadságról szóló 2011. évi CXII. törvénnyel (a továbbiakban Infotv), az egyének a személyes adatok gépi feldolgozása során történő védelméről szóló 1998. évi VI. törvénnyel, és a Polgári törvénykönyvről szóló 2013. évi V. törvénnyel – bizalmasan kezeli, és kizárólag az adott Szolgáltatás céljára használhatja fel, azokat harmadik személyek számára ki nem adja, hozzáférhetővé nem teszi.

Megrendelő köteles gondoskodni a birtokába jutott személyes adatok védelméről.

Megrendelő tudomásul veszi, hogy az általa végzett jogosulatlan adatkezelésből eredő bármilyen nemű károkozásért teljes felelősséggel tartozik a hatályos jogszabályok rendelkezéseinek megfelelően.

**9.6.** A Megrendelő felelősséggel tartozik azért, hogy a Szolgáltatás használatához biztosított jelszó illetéktelen személy birtokába ne kerüljön. A Megrendelő köteles mindent megtenni annak érdekében, hogy megakadályozzon minden jogosulatlan hozzáférést a Szolgáltatáshoz, ilyen eset felmerülése esetén pedig haladéktalanul köteles tájékoztatni a Szolgáltatót. A Megrendelő jelszavainak biztonságos tárolásáért, illetve az ebből eredő károkért a Szolgáltató semmilyen felelősséget nem vállal.

**9.7.** Felek kifejezetten rögzítik, hogy a Szolgáltatást kizárólag a Megrendelővel munkaviszonyban vagy alvállalkozói jogviszonyban álló személyek használhatják kizárólag a Megrendelő részére végzett kiválasztás keretében.

**9.8.** Amennyiben a Megrendelő a Szolgáltatást nyilvános helyen (pl. internetkávézó stb.) használja, a rendszerben megvalósított védelmi intézkedések mellett az adatok védelme érdekében Megrendelő köteles minden tőle elvárhatót megtenni. A Megrendelő fenti kötelezettségének elmulasztása esetén bekövetkező adatvesztésért, illetőleg egyéb károkért Szolgáltató semmiféle felelősséget nem vállal.

**9.9.** A Megrendelő köteles haladéktalanul megtéríteni Szolgáltatónak mindazon bírságot, kártérítést és költséget, amit a jelen ÁSZF és a vonatkozó jogszabályi rendelkezések Megrendelő, munkavállalója vagy alvállalkozója általi megszegése folytán az illetékes hatóságok vagy harmadik személyek a Szolgáltatóval szemben érvényesítenek. A Megrendelő köteles a Szolgáltató helyett a hatósággal, illetőleg a jogosulttal szemben közvetlenül helytállni, a hatóságnak, illetve a jogosultnak az esedékességkor megfizetni az előzőekben említett bírságot, kártérítést és költséget, vagy ha azt már a Szolgáltató megtérítette, Megrendelőnek a Szolgáltatóval szemben van azonnali megtérítési kötelezettsége.

**9.10.** A Szolgáltatás tartalma (pl.: Alkalmazásban található szöveg, adat, videó, audió, kép, kompetencia- és kérdésbank stb. – a továbbiakban: Anyagok) – ide nem értve a Megrendelő és a jelentkezők által a Szolgáltató rendelkezésére bocsátott anyagokat, valamint a kérdésbankban a Megrendelő által létrehozott egyéni interjúkérdéseket – a Szolgáltató kizárólagos szellemi tulajdonát képezi, annak – akár online, akár nyomtatott vagy bármilyen egyéb módon történő – felhasználására kizárólag a Szolgáltató előzetes hozzájárulásával (engedélyével) kerülhet sor. A Weboldal és az Alkalmazás tartalmának egyes részei kizárólag egyéni (saját) felhasználás céljából menthetők vagy nyomtathatók ki. Ez a jogosultság azonban nem jelent hozzájárulást (engedélyt) a letöltött anyagok kereskedelmi céllal történő többszörözéséhez, terjesztéséhez, hozzáférhetővé (letölthetővé) tételéhez, adatbázisban való tárolásához, illetve bármilyen átdolgozásához. A Szolgáltató weboldalán található logókat és képeket harmadik személyek csak kifejezett engedéllyel használhatják fel. A felhatalmazás nélkül történő felhasználásuk sérti a szerzői és a személyiségi jogok védelméről szóló jogszabályokat.

**9.11.** A Megrendelő számára jelen szerződésben biztosított jogokon kívüli, a Szolgáltatás feletti szellemi alkotáshoz fűződő összes jogot a Szolgáltató fenntartja. Megrendelő nem jogosult semmiféle többszörözésre, átdolgozásra, feldolgozására, fordításra, illetve bármely más módosítására. Megrendelő nem folytathatja a rendszerrel kapcsolatban különösen az alábbi tevékenységeket: (al)felhasználási engedélyek adása vagy átruházása, jogosultságok engedményezése, kereskedelem, a rendszer alkotórészeire szétválasztása, illetve ezek megkísérlése, forráskód felhasználása, módosítása, terjesztése, továbbadása, bérmunka (a Szolgáltatással szolgáltatások nyújtása harmadik fél részére). A Szolgáltatás alapjául szolgáló szoftvert tilos visszafordítani, visszafejteni, belső felépítését elemezni.

**9.12.** A Megrendelő nem jogosult az általa igénybe vett Szolgáltatás „átruházására”, kizárólag a saját nevében veheti igénybe a Szolgáltatást.

## <a name="vis-maior-rendeltetesszeru-hasznalat-felelosseg"></a> 10. Vis maior, rendeltetésszerű használat, felelősség

**10.1.** A Szolgáltató minden lehetséges rendelkezésére álló technikával és eszközzel igyekszik biztosítani a Szolgáltatás működésének folyamatosságát. A szerződésben rögzítettek nem vagy késedelmes teljesítése esetén a Feleket a jelen szerződésben rögzített feltételek szerint nem terheli felelősség, ha a késedelem vagy a meghiúsulás oka rajtuk kívülálló, általuk elháríthatatlan külső ok (vis maior).

A Szolgáltató a vis maior miatti vagy az azzal összefüggésben keletkezett kárért, bevételkiesésért, illetve bármilyen hátrányért való felelősségét kizárja.

**10.2.** A Szolgáltató nem vállal felelősséget a Szolgáltatással összefüggésben létrejött munkaviszonyból, vagy munkavégzésre irányuló egyéb jogviszonyból eredő károkért.

**10.3.** Megrendelő tudomásul veszi, hogy a Szolgáltató a Szolgáltatás látogatottságának elmaradása, az állásinterjúra meghívás el nem fogadása, illetve a videók esetleges nem rögzítése miatt nem vonható felelősségre.

**10.4.** A Megrendelő tudomásul veszi, hogy a Szolgáltató semmilyen felelősséget nem vállal a Szolgáltatásra feltöltött önéletrajzok, csatolt anyagok, egyéb adatok és videófájlok tartalmáért, így különösen azok hitelességéért, valódiságáért, aktualitásáért.

**10.5.** A Megrendelő tudomásul veszi, hogy a Szolgáltató semmilyen felelősséget nem vállal a Szolgáltatás bármely okból történő kimaradásával összefüggésben felmerült károkért.

**10.6.** Mind a Szolgáltató, mind pedig a Megrendelő az érintettek személyes adatait bizalmasan, a hatályos jogszabályi előírásokkal összhangban köteles kezelni és gondoskodni azok biztonságáról. E körben Felek vállalják, hogy megteszik azokat a technikai és szervezési intézkedéseket, valamint kialakítják azokat az eljárási szabályokat, amelyek az információs önrendelkezési jogról és az információszabadságról 2011. évi CXII. törvény valamint az egyéb hatályos jogszabályok adat-és titokvédelmi rendelkezéseinek érvényre juttatásához szükségesek. A Szolgáltató és a Megrendelő által végzett adatkezelésre alkalmazandó továbbá Az elektronikus kereskedelmi szolgáltatások, valamint az információs társadalommal összefüggő szolgáltatások egyes kérdéseiről szóló 2001. évi CVIII. törvény.

**10.7.** Megrendelő tudomásul veszi, hogy az általa végzett jogosulatlan adatkezelésből eredő bármilyen nemű károkozásért teljes felelősséggel tartozik.

**10.8.** A Szolgáltató a Megrendelő magatartásáért más felhasználókkal, illetve harmadik személlyel szemben semmilyen felelősséggel, illetve helytállási kötelezettséggel sem tartozik. A Szolgáltató nem vállal semmilyen felelősséget olyan – elsősorban vírus okozta – károkért, amelyek a Megrendelő számítástechnikai berendezésében vagy egyéb tulajdonában a belépés, a Szolgáltatás használata során keletkezett. A Szolgáltató szintén nem vállal felelősséget a Szolgáltatásnak az internetszolgáltató hibájából történő elérhetetlenségéért, lassú működéséért, ill. a jelen ÁSZF 2.11. pontjában rögzített linken elérhető Technikai Követelményekben foglaltak elmaradása miatt bekövetkezett hibák esetén, továbbá a Megrendelőnél használatban lévő tűzfalak vagy egyéb internetes kommunikációt blokkoló megoldásokból fakadó kimaradások, és ebből fakadóan a szolgáltatás elérhetetlenségéért. Kizárt a Szolgáltató felelőssége minden olyan magatartásért (különösen kárért), amely a Szolgáltatás szakszerűtlen, jogszerűtlen, nem szerződésszerű használatából ered, illetve a Megrendelőnek a Szolgáltatás igénybevételével remélt anyagi hasznának a vártnál csekélyebb mértékéért, az anyagi haszon elmaradásáért, illetve veszteségért. A Szolgáltató szintén nem felelős a személyes, illetve bizalmas információk elvesztéséből, a hardver vagy szoftver egészének vagy egy részének használhatatlanságából származó károkért vagy veszteségekért.

**10.9.** A Szolgáltató a jelen szerződésből származó maximális kárfelelőssége bármilyen – akár szerződésben érintett, akár szerződésen kívüli – kár esetén nem haladhatja meg a Megrendelő által a jelen szerződés alapján fizetett díjak, maximum kettő számlázási ciklus összegét. A Szolgáltató által alkalmazott díjak tükrözik az itt meghatározott korlátozást.

**10.10.** Felelősség korlátozása

Szolgáltató az együttműködés során szavatosságot vállal azért, hogy az általa végzett tevékenységet szakszerűen és gondosan látja el. A Megrendelő tudomásul veszi és elfogadja, hogy:

* a Szolgáltatás nem lehet minden hibától mentes;
* a Megrendelőnek és a Jelentkezőknek a Szolgáltatás rendeltetésszerű használatához bizonyos felhasználói ismeretekre van szüksége;
* Szolgáltató nem köteles garantálni a Szolgáltatás újabb verzióinak kompatibilitását a korábbi verziókkal;
* Szolgáltatónak jogában áll az Alkalmazás funkciókörében és működésében változtatásokat végrehajtani az adott szoftververzión belül is.

Szolgáltató a fent leírt körülmények bármelyikéből eredő közvetlen, közvetett illetve következményi károkért nem tartozik felelősséggel. Szolgáltató a Megrendelőnél előforduló adatvesztésből, adatsérülésből eredő, továbbá közvetett következményi károkra és elmaradt haszonra vonatkozó kárigényért nem felel. Ebből eredően Szolgáltatóval szemben kártérítési igény nem érvényesíthető. Az adat visszaállítására vonatkozó felelősséget Szolgáltató csak a neki felróható súlyos gondatlanságból eredő károkozásért vállal.

## <a name="titokvedelem-es-szellemi-alkotasok"></a> 11. Titokvédelem és szellemi alkotások

**11.1.** A Szolgáltató kijelenti és szavatol azért, hogy tevékenysége során betartja a vonatkozó jogszabályi rendelkezéseket, így különösen a szerzői jogra és a szellemi alkotások jogára vonatkozó jogszabályi rendelkezéseket. Ezzel összefüggésben a Szolgáltató kijelenti, hogy a jelen szerződés teljesítéséhez alkalmazott műszaki eljárások, hardver és szoftver technológiák felhasználására jogosult, azok általa történő alkalmazását harmadik személy joga nem korlátozza, továbbá azok alkalmazása harmadik személyek jogát nem sérti.

**11.2.** A jelen szerződés teljesítése során a Szolgáltató által saját nevében végzett tevékenységek során létrejövő szellemi alkotások tulajdonjoga Szolgáltatót illeti meg. A Szolgáltató teljeskörű garanciát vállal a tekintetben, hogy az általa szolgáltatott alkalmazások jogtiszta informatikai megoldások.

**11.3.** A Megrendelő kiválasztási folyamataiban érintett Jelentkezők által a Szolgáltató szerverein elhelyezett anyagok és adatok tartalmáért, az elhelyezett anyagokkal kapcsolatos szerzői jogvédelmi rendelkezések betartásáért Szolgáltató nem tartozik felelősséggel. A Szolgáltató nem vizsgálja a Megrendelő kiválasztási folyamataiban érintett Jelentkezők által a Szolgáltató szerverein elhelyezett anyagok és adatok jogtisztaságát.

**11.4.** A Felek titoktartási kötelezettsége kiterjed az alkalmazottaikra, alvállalkozóikra, valamint minden más a Felek érdekében tevékenykedő közreműködőre.

**11.5.** A Feleket a jelen fejezetében meghatározott kötelezettségek a jelen szerződés megszűnését követően is időbeli korlátozás nélkül terhelik.

## <a name="hataly-modosulas-megszunes"></a> 12. Hatály, módosulás, megszűnés

**12.1.** A Felek közötti szerződés a Szolgáltatás megrendelésének Szolgáltató általi visszaigazolásával egyidejűleg lép hatályba, és határozatlan időre jön létre.

**12.2.** Szerződésmódosítás

A Felek között létrejött szerződés módosításának minősül a Megrendelő általi szolgáltatási csomag váltás. A szerződés ilyen jellegű módosítását a Megrendelő a jelen ÁSZF 5.2. pontjában foglaltaknak megfelelően kezdeményezheti. A szerződésmódosítás a Szolgáltató általi emailben történő visszaigazolással hatályosul.

**12.3.** Nem minősül szerződésmódosításnak a Felek cégjegyzékben nyilvántartott adataiban, így különösen a székhelyében, képviselőiben, bankszámlaszámában bekövetkező változás, továbbá a szerződéskötés és teljesítés során eljáró szervezet és a kapcsolattartók adataiban bekövetkező változás. Az említett változásokról az érintett fél a másik felet – az eset körülményeitől függően – vagy előzetesen írásban 10 napos határidővel vagy a változás bekövetkezését (bejegyzését) követő 10 napon belül köteles értesíteni.

**12.4.** A szerződés megszűnhet:

* a felek általi közös megegyezéssel;
* Szolgáltató illetve a Megrendelő jogutód nélkül történő megszűnésével;
* valamely fél általi rendes felmondással;
* valamely fél által kezdeményezett rendkívüli felmondással (azonnali hatállyal).

**12.5.** Rendes felmondás

A Felek közötti szerződést a Megrendelő 30 napos felmondási idővel, a Szolgáltató 60 napos felmondási idővel írásban (email útján) mondhatja fel, indoklási kötelezettség nélkül.

**12.6.** Rendkívüli felmondás

A jelen szerződést bármelyik Fél a másik Félhez intézett, indokolással ellátott, emailben megküldött írásbeli nyilatkozattal, azonnali hatállyal felmondhatja, ha a másik fél valamely, a jelen ÁSZF-ben rögzített kötelezettségét megszegte és a másik fél által a szerződésszegés megszűntetésére vonatkozó felszólításának a felszólításban meghatározott határidőn belül nem tesz eleget.

Szolgáltató jogosult továbbá rendkívüli felmondást érvényesíteni és a Megrendelő hozzáférését azonnali hatállyal felszólítás nélkül korlátozni, felfüggeszteni vagy törölni, ha:

* a Megrendelő gazdasági viszonyaiban, illetve jogi státuszában olyan jelentős visszaesés, illetve változás következett be vagy annak bekövetkezése fenyeget, amely a jelen szerződés teljesítését veszélyezteti, így különösen amennyiben a Megrendelő csőd-, felszámolási vagy végelszámolási eljárás hatálya alá kerül;
* Megrendelő ellen büntetőeljárás indul, vagy a Megrendelkő alkalmazottjával, ill. alvállalkozói jogviszonyban álló személyekkel vagy vállalatokkal kapcsolatban bűncselekmény alapos gyanúja merül fel és az ennek kivizsgálása érdekében lefolytatandó eljárások folyamatban vannak;
* Megrendelő hamis adatokat szolgáltat, adatszolgáltatási kötelezettségét megszegi, rosszhiszeműen jár el, illetve bármely magatartásával Szolgáltató jóhírnevét csorbítja;
* Megrendelő titoktartási kötelezettségét megszegi.

**12.7.** A szerződés megszűnése nem érinti a Megrendelő szerződés megszűnéséig fennálló díjfizetési kötelezettségét, illetve a Szolgáltató szerződés megszűnéséig fennálló szolgáltatási kötelezettségét.

**12.8.** A jelen szerződés megszűnése vagy megszüntetése ellenére a szerződésnek a titoktartásra, adatvédelemre és adatátadásra, a Megrendelő felhasználási jogára, a Szolgáltató jótállására, valamint a jogvitákra vonatkozó rendelkezései továbbra is alkalmazandók.

## <a name="egyeb-feltetelek"></a> 13. Egyéb feltételek

**13.1.** Jelen ÁSZF-re a magyar jog rendelkezései irányadóak. Jelen ÁSZF-ben nem szabályozott kérdésekben a 2013. évi V. törvény (Polgári Törvénykönyv) rendelkezései az irányadóak.

**13.2.** A Szolgáltató jogosult a jelen ÁSZF egyoldalú módosítására olyan módon, hogy weboldalán közzéteszi az ÁSZF új változatát. Amennyiben Megrendelő a módosítást követően bármely Szolgáltatást használni kezd, az a módosított ÁSZF elfogadását jelenti.

**13.3.** Amennyiben jelen ÁSZF bármely rendelkezése érvénytelennek, jogszerűtlennek vagy végrehajthatatlannak minősülne, úgy ez a tény nem érinti a jelen ÁSZF többi rendelkezésének érvényességét, jogszerűségét és végrehajthatóságát. Felek kötelesek megtenni mindent annak érdekében, hogy az érintett rendelkezést a Felek gazdasági céljainak megfelelő végrehajtható rendelkezéssel helyettesítsék.

**13.4.** Felek az ÁSZF-fel kapcsolatban egymáshoz intézett értesítései akkor tekinthetők megfelelően teljesítettnek, amennyiben azt a másik Félnek a megrendelésben rögzített címére címezve írásban vagy a Felek által a megrendeléskor rögzített email címére email útján küldik meg.

**13.5.** Az ÁSZF és annak rendelkezései, továbbá az Adatvédelmi irányelvek együttesen alkotják a Felek között az e tárgyban létrejött teljes szerződést, mely felváltja a Felek minden korábbi írásbeli és szóbeli megállapodását, megegyezését, tárgyalását vagy bármely megbeszélését.

**13.6.** Felek megállapodnak abban, hogy jogvitáikat tárgyalásos úton, peren kívül kísérelik meg rendezni, nem vesznek igénybe mediátori közreműködést.

**13.7.** Amennyiben a tárgyalások nem vezetnek eredményre, úgy a felek a Szolgáltató székhelye szerinti bíróság illetékességét kötik ki.

**13.8.** Felek a jelen szerződésben vállalt feladataikat jóhiszeműen, egymás üzleti érdekeinek megfelelően hajtják végre, szem előtt tartva azt, hogy valamennyi általuk vagy az együttműködés során közösen végrehajtott feladat költséghatékony és a hatályos jogszabályoknak és műszaki előírásoknak minden tekintetben megfelelő megoldáson kell, hogy alapuljon.

**13.9.** Amennyiben Megrendelő írásban nem nyilatkozik Szolgáltató felé arról, hogy hozzájárulását nem adja meg a Szolgáltató és Megrendelő közötti együttműködés referenciaként történő felhasználásához, úgy Szolgáltató jogosult a Felek közötti szerződést referenciaként felhasználni, weboldalán megjeleníteni.

**13.10.** Az ÁSZF idegen nyelvű és a magyar nyelvű verziói közötti bármely eltérés esetén, a magyar nyelvű szöveg az irányadó.

